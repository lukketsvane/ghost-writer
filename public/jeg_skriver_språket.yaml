Etter oss tegn:
  poems_dict:
    Page 1: |
      Jeg skriver språket
      Homer skrev
      i en sekstakter skriver Homer
      speil og myte
      jeg skriver
      «ingen er jeg»
      Odyssevs logrende hund Penelopes utholdenhet
      hjemkomst
      skriver jeg
      atten sanger for en dag
      skriver James Joyce
      bevissthetsstrøm
      skriver jeg
      skriver kjærlighetsutsagnet: «og ja jeg ja jeg vil ja»
      skriver mitt ja
      skriver
      JA
      
      5
    Page 2: |
      Jeg skriver språket
      som besvergelse og åndedrett gjennom årstidene
      skriver høysang for fruktbarheten
      skriver oppstemt apokalypse
      nedstemt gitar
      skriver steinbro over juvet skriver
      dvergmål
      hamrende underjordisk metall skriver
      støv i øynene
      
      Jeg skriver Snorre norrønt
      skriver blind
      Heimskringla Kongesagaene og drapene på kongene
      sverd og blod da som nå
      historien skrives
      med blod og drap
      
      Skriver Edda
      gamle oldemor
      Tor svirebror
      Odin og Hugin og Munins vidsyn
      skriver
      Yggdrasil
      verdensskapelse skriver
      det omvendte tre
      
      6
    Page 3: |
      Voluspå
      skriver «har dere sett nok nå»
      skriver Snorre
      for ettertidens dønning
      
      skriver postkort fra druknede sjømenn
      sørgesanger for unge enker
      skriver beretningen om massakren i åkeren
      og morderens lyriske vers
      skriver språket
      i erfaringens kaos og midte
      skriver jeg språket
      
      Jeg skriver Shakespeare
      skriver: jeg er jeg er ikke
      skriver den brutte rytmen
      det 21. århundret skriver jeg
      jeg skriver Shakespeare skriver
      sonettenes vers i metrisk disiplin
      
      og i mørket bak kulissene Macbeth og maktens dolk
      skriver Shakespeare for århundrene
      tankegods lett som blomsterstøv i verdens vinder
      
      7
    Page 4: |
      Med håndens fine motorikk
      skriver jeg i stearinlysets blafrende skygge
      skriver jeg språket
      skriver
      om det å gå i hundene
      og det store i det små
      
      Jeg skriver
      
      Johannes’ åpenbaring i gryningens perlemorlys
      skriver sju brev til dere
      «se jeg gjør alle ting nye»
      skriver jeg
      Jobs bok på ti tusen favners dyp
      klagesangene og hvalsangene skriver jeg
      sorg svimvlende avgrunn skriver jeg
      skriver i sand dårens visdom og enfoldige filosofi
      klovnens maske og tåre skriver jeg
      Sufi
      kjærlighetsmaskinen som danser
      skriver jeg
      Guds kjærlighet i alt, skriver jeg
      
      8
    Page 5: |
      Salmenes bok skriver jeg
      «lukk opp rettferdighetens porter
      og jeg vil gå inn gjennom dem»
      
      Maran Atha skriver jeg
      åsyn skriver jeg
      «la løgnens leber bli målløse» skriver jeg
      de gjemte evangeliene
      navnet som ikke må nevnes for de dødelige
      skriver jeg i kode på profetisk vis
      
      Jeg skriver språket
      jeg skriver Georgs bok om landet Enn i oljealderens misere
      fritt etter Johannes skriver jeg Kongebøkenes paradokser
      i neon over Storgata i Bø i Telemark skriver jeg:
      skrivekunstprofessor og poet Eldrid Lunden
      med skistaven i snø skriver jeg:
      Mammy, blue, mjukt
      skriver jeg
      silkeføre
      skriver jeg
      glatt spor
      skriver jeg
      kornsnø
      
      9
    Page 6: |
      Jeg skriver språket
      altså er jeg
      
      Jeg skriver språket
      utregningene av solformørkelser
      flo og fjære og krabba på stranden
      matematikkens ukjente X skriver jeg
      tallenes abstraksjoner
      summen av det som skal komme
      skriver jeg
      de uendelige tallmengder på et sjakkbrett
      skriver jeg
      
      Jeg skriver språket
      kapitalismens forvitrede katedraler av opphopet død
      hvordan 1 forholder seg til 2
      og omvendt
      skriver jeg
      språket for 0 og milliardens femten nuller
      skriver balanse og fallitt
      og tordenens sakrament ruller i horisonten
      
      10
    Page 7: |
      Jeg skriver skyggen fra en stein og månens bakside
      jeg skriver jorda i ellipse rundt sola
      og de sju planetene
      og melketennene og verdens syv underverker
      skriver jeg
      tallenes indre hastighet skriver jeg
      et vulkanutbrudd
      og menneskehetens akselerasjon i seg selv
      skriver jeg
      supersymmetri
      virvlende kosmiske spiral
      skriver jeg
      
      Jeg skriver
      molekylene i hjertemuskelens: dunk dunk
      molekylene i det harde vannet den tette lufta
      molekylenes bevegelser i steinblokken
      molekylenes rotasjon og vibrasjon i morelltreet
      
      skriver jeg
      for molekylenes språk er elektrisk lada som alt
      
      Har atomet lyd, skriver jeg
      atomet lytter
      atomet har lyd
      
      11
    Page 8: |
      udelbart
      skriver jeg
      språket
      
      Jeg skriver språket for nakken
      det dunete håret i nakken
      kysset i nakkegropen
      navnet på nakkens bløte knokkel
      skal endelig skrives: Thoracic
      
      Jeg skriver språket for den lette fugleaktige søvnen
      drømmens tilsikkelser i det stille huset
      rykningene i fingrene rynken i pannen
      munnvikenes sikkel
      ansiktsgrimasene og marerittenes grotesker
      penetrerende
      skriver jeg
      la petite Mort
      
      jeg skriver drømmens språk
      i vann
      skriver: elv
      
      12
    Page 9: |
      Jeg skriver språket for øynene
      fargen på øynene og iris og øyenvippenes bue
      
      treets barkstamme og skogens bladgrønne blir til ved å bli sett
      øynene konstituerer verden
      mer enn alt
      
      skriver jeg øynenes språk
      
      Det synlige skriver jeg
      magnetfelt i øyet skriver jeg
      fosterets øye som skjelner lysnyanser i fostervannets sædgrå
      skriver lys i sjelens mørke
      
      Jeg skriver soloppgangen
      som skildrer seg selv så fullendt
      ikke metaforisk
      men i kjemisk vanvidd
      
      språkets opprinnelse
      i soloppgangen
      skriver jeg
      
      13
    Page 10: |
      Metaforens forvandlingsevne og mentale bevegelse
      skriver jeg
      kosmos i soloppgangen
      skriver jeg
      hverdagens vaner
      
      natt og dag
      skriver jeg
      øst og vest
      
      Jeg skriver språket
      pengenes abstrakte kontrakt
      pengenes forherligelse og lettkjøpte forbindelse
      pengenes skitne bedrageri
      skriver jeg
      for å oppløse kontraktens innbilte scenario av debit og kredit
      gjeldsforpliktelse
      gudefunksjon
      
      Jeg skriver språket for min venstre hånd
      tegn til de døve
      
      hånden i bevegelse skriver jeg
      skriver hvitt
      maler lyd i lufta
      
      14
    Page 11: |
      det som ikke var
      som nå er
      
      sort på hvitt
      
      jeg skriver
      kniven i den kalde bekken
      blodet fra den buktende ålen
      
      skriver hånden som hviler
      mot hånden
      min høyre hånd
      
      ditt lår
      min venstre hånd ditt hår
      min høyre hånd
      min hånd over ditt lår
      
      Jeg skriver språket
      høyre fot tramper takten mot plankegolvet
      storetåa lilletåa
      ankelen
      de fine knoklene
      fotens taktvaste språk skrives fort
      fotarbeidet skriver språkets fot
      
      15
    Page 12: |
      Jeg skriver navnet til den døde
      som er glemt
      som aldri mer skal bli nevnt blant levende
      støv og knokler
      våronn
      
      skriver jeg
      skriver språket
      
      skriver de dødes språk
      som kornaks
      
      skriver jeg de dødes språk
      
      Jeg skriver språket for de usynlige hjelperne ved min høyre skulder
      påledersken ved min venstre
      og jeg skriver en vegg mot mine skulderblad
      bakbundet skriver jeg ryggtavlens språk
      og med åpen hånd skriver jeg i motvind
      og fra min brystside skriver jeg
      
      blottet sår
      ansiktet
      munnen
      leppene
      skriver
      gjensynets hyl, til deg
      
      16
    Page 13: |
      Jeg skriver språket for skyene
      der de oppløser seg som regn over furuskogens grønne ild
      
      Jeg skriver språket for ham
      som spiser sitt kokte egg med sild til på Café Sorgenfri
      for elsket er også han
      og snart glemt er de døde
      
      Jeg skriver språket for en couster i Skagerrak
      mannskapet om bord
      tause gjøremål langs relingen
      offiserer på broa bøyd over radar ekkolodd og draft
      jeg skriver havvinden inn i ansiktene
      
      jeg skriver horisonten vi ikke kjenner
      lengsel
      skriver jeg
      akterut som forut
      babords bølger styrbords dønninger
      sanden i lasterommet
      sanden som renner i små bekker av sand
      skriver den konstante dirren fra maskinenes stempler
      og ankeret skriver jeg
      gnikker mot det centimetertynne skroget i baugen
      og fiskestimen som snuser på det friske kjølvannet
      
      17
    Page 14: |
      Jeg skriver språket for stjernene
      et språk Khlebnikov tidens ingenkonge
      har beskrevet med poetisk presisjon
      stjernenes språk av bare vokaler, skriver jeg
      et språk av tall, skriver jeg
      femten hundre tidsdimensjoner
      skriver jeg svimmlende
      
      Jeg skriver språket for bordlampen i mitt arbeidsværelse
      en 60 watt lyspære og en kjegleformet hvit tøyskjerm
      kaster lys til dem som passerer tankefulle forbi i høstmørket
      skriver min konsentrasjon mitt tause:
      ja
      
      Jeg skriver det onomatopoetiske
      ma ma ma pa pa da da da da da
      jeg skriver grustak singel og småstein
      jeg skriver språket for det som raser og risler
      greinenes frosne knirk
      for alt som ikke har språk
      skriver jeg et språk
      
      Jeg skriver språket
      vannet
      jeg skriver vannet mot steinene og strømmen over sandbunnen
      
      18
    Page 15: |
      jeg skriver ild er vann som renner oppover
      jeg skriver foss og fossefall
      jeg skriver flom og tsunami
      jeg skriver dråpen mot pannen
      
      Jeg skriver språket for øksen økseskaftet
      hånden som griper
      øksen i skjulet
      
      øksen i bjørkeveden
      skriver jeg
      øksen som faller og hogger
      
      Jeg skriver språket for fly
      den blå himmelen
      menneskene i fly
      fra øst til vest med sine kropper i fly
      mennesker i atmosfæren
      med sin bagasje og fintfølende sensorer
      med sin last av fortid og framtid
      jeg skriver tidssonene
      det som forlates om morgenen det som ankommer
      om morgenen
      er det jeg skriver
      
      19
    Page 16: |
      Jeg skriver språket for det umenneskelige
      det som brister og blør
      som blodig og såret gjemmer seg i skyggen fra en mur
      og bare ett språk: harmens språk
      dialektikkens og motstandens språk
      som mobiliserer i kommuner og landsbyer
      urettferdighetens språk og avmaktens språk
      skriver jeg
      med bokstaver av sol
      
      Jeg skriver språket for differansen
      det som mangler
      øredobben under senga
      den ene strømpen
      julegaven fra i fjor
      
      jeg skriver
      avvisningens skuldertrekk
      jeg skriver
      en encyklopedi for vind
      
      Jeg skriver språket for det gigantiske skipet
      av negler
      som brøyter seg gjennom dønninger i nattas hav
      jeg skriver
      
      20
    Page 17: |
      dødens umulighet
      jeg skriver
      erindringens lys
      
      Jeg skriver språket
      for det uevnelige
      det som venter på å bli uttalt
      det som ikke blir sagt
      det som nå er sagt
      
      med vilje og hensikt
      skriver jeg språket
      
      Jeg skriver språket
      for den lesendes konsentrasjon og hjerneaktivitet
      språket for romanen og syntaksen
      språket for romfart og økologisk balanse
      jeg skriver språket for den fødende kvinnen
      og den høyreiste afrikanske kvinnen
      for kvinnens syklus og kvinnens generøse forstand
      
      Jeg skriver språket for boka
      som aldri blir skrevet
      boka uten ord som skrives på livets språk
      i gjerningens praksis
      
      21
    Page 18: |
      på blanke ark
      skriver jeg språket
      slik livet leves
      
      Jeg skriver språket
      himlenes språk
      det korresponderende språk
      tilgjengelig for alle
      
      Jeg skriver språket
      ikke for framtida
      ikke for samtida
      men for de undertrykte i byens slum
      og langs den dunkle ytterrand hvor det alltid blåser en vind
      jeg skriver de språkløse og de fattigste av de fattige
      som bare har en eneste dag
      en dag for ingen tid
      for i morgen er sult og sort og ingenting
      
      jeg skriver
      språket som river ned språk og avmattet diskurs
      jeg skriver
      retoriske barberblad
      jeg skriver: betydningsrelasjoner
      
      22
    Page 19: |
      jeg skriver:
      natta er også en sol
      
      Jeg skriver
      diktet er ferdig når poeten ikke lenger er til stede i diktet
      jeg ser ut av vinduet
      snøfiller i alle retninger under gatelyktens kjegle
      en bil suser nordover
      og jeg er i diktet
      som ikke blir ferdig
      
      denne gangen heller
      
      Jeg skriver språket
      skjørt og stødig på en gang
      født og ufødt på samme tid
      vokaler og konsonanter i rytmisk resonans skriver jeg
      subjektet tiltales objektet frikjennes skriver jeg
      Gud i grammatikken
      Gud i imperfektum
      skriver jeg
      
      Jeg skriver språket for desember og ti ganger ti
      jeg skriver
      «kom hit kom hit»
      
      23
    Page 20: |
      Jeg skriver språket
      varslene fra de høyeste himler
      jeg skriver sorgen i øyet til en togpassasjer
      jeg skriver et språk som synger herskarenes sang
      og villblomstenes knopper som folder seg ut og sprer sine frø
      språk
      som synger for den unge furuen veltet over gangstien
      
      Jeg skriver språket for det levende og det døde
      under himlenes himler og verdenens undergang
      skriver jeg språket
      for å beskytte den svake konfrontere den sterke
      jeg skriver for å beskytte
      et språk for beskyttelse
      skriver jeg
      
      Jeg skriver språket for 16.16 og 2.2
      numerologien synkroniteten symmetrien
      vår tvillingidentitet
      skriver jeg
      dobbelt opp
      
      25
    Page 21: |
      3 til 3 og 1 til 1
      skriver jeg
      overtro og usannsynlighet
      harmonilære og Pythagoras
      skriver jeg
      
      Jeg skriver baklengs om hukommelse
      baklengsland skriver jeg og snubler i oppgangen
      jeg vokter mine ord
      og stammer
      
      jeg skriver uten mål og mening i imperfektum
      jeg stiller ordene til syne i presens fontet og vasket
      jeg slipper dem løs i futurums forventning
      skriver
      forvandlingsevne
      skriver
      alle hester er av smør
      
      Jeg skriver språket for den troende
      og det språkløse tegnet
      det fantastiske det som åpenbares
      det intuitive og latteren
      det grenseløse og fiksjonen hinsides
      språk
      
      26
    Page 22: |
      i Jesu navn
      Jesus fra Nasaret skriver jeg
      Muhammed og Abraham og Maria
      skriver jeg
      hun som steines på et torg skriver jeg
      han som piskes for et ord skriver jeg
      på tempelplassen overdynget av bensin
      en munk
      skriver jeg
      rettferdighetens rike
      
      skriver jeg
      
      Barn som rimer på garn
      skriver jeg
      språkantener
      skriver jeg
      den alvorlige leken
      det som brenner
      skriver jeg
      tro håp kjærlighet
      
      27
    Page 23: |
      Jeg synger kroppen
      skriver i elektrisk regn:
      Walt Whitman
      med støvelspissen i søla på en landevei uten ende
      skriver
      svalenes kruseduller i den lune lufta
      skriver Walt Whitman inn i menneskenes hverdagsspråk
      menneskene som går mellom stasjon A – B
      går i mobil går i sort går i surr
      returnerer fra B lastet med A
      skriver mennesker var forventning
      skriver gospel i E Hallelulja
      et språk for menneskene skriver jeg
      for dem som elsker stille under bjørketrærne og hvisker søte ord til hverandre
      
      til dem vil jeg skrive forelsket:
      poet Walt Whitman
      
      Jeg skriver:
      Ellen Einan
      Svolværs milde himmel
      modige fjell
      løksøster
      blå øyne skriver jeg
      hvit hud og aura
      
      28
    Page 24: |
      skriver
      vennlighet
      skriver
      Ellen Einan
      
      Jeg skriver språket for de fengslede i verdens fengsler
      fengsler med murer fengsler uten murer
      skriver fangenes språk i arrest
      ransaking celle isolasjon
      skriver gratis og vederlagsfritt ut språkets universalnøkkel
      til fangene
      et språk så internt at det ikke kan dechiffreres
      skriver jeg
      et språk vokterne med rette frykter
      der de som overoffer mobiliserer i raslende nøkkelknipper og uniformer
      
      jeg skriver språket fangene jeg skriver betinget og ubetinget løslatelse
      jeg skriver larm og vrede
      
      brent menneskekjøtt
      skriver de selvoppfyllende lovene
      paragraf for paragraf
      jeg skriver dommerens middagshvile og aktoratets honorar
      jeg skriver den tiltalte og knappen som mangler i skjorta
      jeg skriver språket for vokterne
      
      29
    Page 25: |
      som i stille bønn
      avventer sin løslatelse
      sin isolasjon
      sin enecelle
      
      Jeg skriver språket for dyrene og plantenes rettigheter
      den lyttende beveren ved ospetreet og kattas værhår i musehullet
      og spissmusa født naken og blind
      skriver utvekslingen av dufter mellom rosebusken og rhododendronen
      skriver røttenes forgreininger i jordsmonnet
      skriver fargenes språk
      blåveis hvitveis og marihønas sorte pletter
      skriver habitat biotop
      skriver havstrand sandørken blåbærgranskog
      skriver furuskogens selvfølgelige rettigheter
      
      sammenheng skriver jeg
      en for alle skriver jeg
      
      Med knivspiss risse inn: Barmhjertighet
      i huden på underarmen
      skrive: Homo Sapiens i pannen på den gale krigeren
      i pannen til presidentene generalene
      skrive pistol mot tinningen
      skriver kloa som skreller av pelsen til reven
      
      30
    Page 26: |
      skrive det gevær som skyter neshorn for fortjeneste
      skrive insektmidler som forgifter markene for fortjeneste
      skrive bikubene og honning
      skrive cancer og pest
      en sivilisasjons undergang
      
      Jeg skriver språket for dødsriket
      lysgnistene i mytene
      sjamanen og trommen
      klarsynet og ånderikets krystall skriver jeg
      skrive
      nåde
      
      Jeg skriver det vanskeligste språket
      kulerammen
      skriver jeg
      
      å gå på vannet, skriver jeg
      konkret
      skriver jeg
      
      Jeg skriver på oppdrag
      min barndom min ungdom
      jeg skriver framtid i en hage mot et hav
      jeg skriver
      
      31
    Page 27: |
      drømmer om å våkne
      i tropisk mørke under svaiende parafinlamper
      jeg drømmer jeg
      går inn og ut av menneskers drømmer
      som ung og kåt med en vill hoppe under meg
      som blind olding med en halt hest
      
      jeg skriver
      jeg er henne jeg er ham
      jeg skriver: jeg faller
      jeg flyr
      
      Jeg skriver språket for den som lytter til sin nestes hjerte
      en gang iblant
      som lytter til vinden som suser i trekronene
      skrive språket
      menneske til menneske
      
      Det som høres i stillhet
      det som synges uten ord
      skriver jeg
      sangen for det levende
      som ringer i et vann
      som aske i vind
      
      32
    Page 28: |
      som idiot skriver jeg
      det skal tordne og lyne
      den indre himmelen skal revne
      virkeligheten lyse opp av revolusjon og forvandling
      
      Jeg skriver ufullstendighetens språk
      
      Jeg skriver ildlære og horoskop for tante Alfhild
      forfedre skriver jeg
      på en overgrodd gravlund
      oraklene og det dype minnets hav
      skriver et bilde
      
      skriver språket
      stiger ned
      stiger opp
      og er så hel
      som det er halvt
      
      Jeg skriver drømmeboka speilvendt
      på de unummererte sidene i livets bok
      for det ukronologiske og det navnløse
      jeg loggfører avreiser ankomster etter gitte skjebnetall
      fører statistikker over tapte gjenstander
      og ofrer alt jeg har i et bål
      
      33
    Page 29: |
      sekund etter sekund
      skrive språkets varighet
      dag etter dag
      i språkets luftspeiling
      jeg skriver språket
      
      atomet
      skriver jeg
      atomets hemmeligheter
      
      jeg skriver
      jeg skriver språket
      
      Jeg skriver språket
      Stein Mehren skriver jeg
      hans henders rystelser og
      verdighet skriver jeg
      for ansiktet bak ansiktet og det gjennomsiktige sommermørket
      
      i en hage under den nordiske månes gulhvite lys
      skriver jeg
      Stein Mehrens adelsmerke i språket og det storslagne språkets energi
      skriver jeg
      
      34
    Page 30: |
      Stein Mehrens stemme i en fabrikk en kirke
      stemmens vibrasjon over bordet på Café Dan Turell i 1984
      
      jeg skriver et språk for Stein Mehren
      skriver
      poesi varer evig
      
      Jeg skriver språket språket for min far
      min far i maskinrommet med hvitt panneband hvite korte skjorteermer
      en havgrønn polaroid av min far
      er det jeg skriver
      
      min far smiler og oljer maskinen
      skriver jeg
      min fars bilde inn i min tid
      slik at hans død blir min
      og kun min
      skriver jeg
      i mitt språk
      skriver jeg min far
      
      hjemlengsel utlengsel
      Finnmark skriver jeg
      på min fars dialekt
      min fars språk
      
      35
    Page 31: |
      skriver
      min fars språk av hav og maskin
      
      far vil jeg skrive
      far
      
      Jeg skriver og besynger en sminket kvinne
      min elskede med ildrødt hår
      jeg nedskriver min elskedes tungetale
      skriver min elskede med spaserstokkens spiss mot strandbredden langs Østersjøen
      og gjendikter Majakovskis lidenskap i Ryggfløyten
      skrive: elskede,
      og de grønne øynenes uoversettelige språk
      øynene som får hagen til å utfolde seg så vakkert i mose og rose
      jeg skriver:
      hun som grer sitt hår så langsomt om morgenen
      som kysser min munn, før hun går
      som hver dag lærer meg å elske
      kunnskap jeg skal ta med meg inn i andre verdener
      skriver jeg
      
      elskede
      når jeg våkner ved din side
      når jeg utsier ditt navn
      alltid
      
      36
    Page 32: |
      ved din side
      elskede
      
      Jeg skriver
      den ene tonen
      Giaconto Scelsi og rødstrupens sang om ettermiddagen
      lydfilene
      japanske trommers hule drønn
      kvarttonene og vibrasjonene i en citar
      fullmånens toneskala
      og fullmakt til å leve
      skriver jeg
      
      Jeg skriver en gammel dam frosk måne
      17 stavelser har jeg på tungen
      Basho
      skriver jeg
      haiku
      nå
      
      Jeg skriver
      det som er hvile i det nye redet det som er i uro i en falk
      jeg skriver språket for det å stole på
      skriver jeg
      språket for det aller minste
      
      37
    Page 33: |
      skriver jeg
      en libretto på to ord
      for kor og orkester
      
      Jeg skriver språket
      stjernenes konstellasjoner
      dyrekretsens tolv forvandlinger og fødselsøyeblikket
      26. juni 1955
      jeg skriver navnet
      som sier seg selv
      navnet på fem bokstaver
      fem-tallet
      Terje
      
      Jeg skriver språket
      i alle tilgjengelige fonter skriver jeg:
      bokstavene de har en hellig klang
      det er en undring i deres klangmoduler
      det er deres tinglige vesen og kosmisk mysterium
      
      Jeg skriver språket for husfreden og nabolaget
      ingen tønnebomber skal falle i dag
      mine barn sover
      det er en dag i morgen
      vi har forventninger
      
      38
    Page 34: |
      høyt over byens lys
      skriver jeg
      isen over havoverflaten
      millimetertynt over byens lys
      skriver jeg
      
      Jeg skriver William Blake
      nok er ikke nok før det er mer enn nok
      ingen fugl flyr for høyt om den flyr for egne vinger
      jeg skriver
      
      språk for reven som forbanner saksen
      for løven som tar imot revens råd
      og for plogen over de dødes knokler
      jeg skriver språket for det irrasjonelle og dumdristige
      det største man kan gjøre er å sette en annen over seg selv
      å legge et teppe over et sovende barn viktigere enn hellig krig
      jeg skriver språket reven kan lese for sine unger
      som kråka kan synge for nattergalen
      språket for det som er virkelig varmt og det som er skikkelig kaldt
      skriver jeg
      språket fra Himmelen språket fra Helvete
      jeg skriver språket
      som aldri står stille
      
      for det som nå er tydelig for alle var en gang en drøm
      
      40
    Page 35: |
      Jeg skriver språket
      skriver språkets manifest på mandarin
      katalansk samisk keltisk gresk latin
      manifestereres i verdensspråket poësis
      
      Jeg skriver språket
      språket for det som befinner seg utenfor enhver kontroll
      uten innhold skriver jeg
      språket for tingene og situasjoner mellom mennesker, skriver jeg
      skriver urlyden og biografien for cyberspace
      skriver Googles språkmaskiner og det «tredje øyet»
      skriver konnotasjonen mellom ting og lyd
      skriver det subjektive språket
      skriver Donald Duck
      skriver Beckett og en stein i lomma
      skriver WTF
      
      Jeg skriver tankens bevegelser
      dynamisk og konkret
      jeg gir spørsmål
      ikke svar
      jeg skriver språket
      uten annen funksjon enn artikulert meningsløshet
      jeg skriver språket av motsetninger
      ikke-symbolsk
      
      41
    Page 36: |
      a-lineær dramaturgi for gatas teater
      skriver jeg
      skjebnefellesskapet og det uvisse
      
      jeg skriver diktet
      en arabesk
      
      Jeg skriver språket for naboskap og vennskap
      jeg skriver
      hvordan mennesker forbindes i språk
      jeg skriver
      uten å forstå sammenhengen mellom da og nå
      jeg skriver språket hvor ingenting er avgjort på forhånd
      jeg skriver
      forbindelsene mellom bakteriekolonier og Jupiters ringer
      jeg skriver ja nei
      jeg skriver det uforutsigelige språk for oppbrudd og overganger
      for tilstander hinsides enhver forstand
      
      språk for virkeliggjørelse og det endelige
      språk som ikke er konstruksjon men framtid
      språk og eksistens
      etisk forandring
      skriver jeg
      
      42
    Page 37: |
      Jeg skriver språket for Allen Ginsberg
      et språk som er bare Allen Ginsberg
      jeg skriver skriket
      jeg skriver sucidale poeter i april
      
      jazz punk beat noise
      jeg skriver språket
      jeg skriver dråpen på en nålespiss
      jeg skriver alkoholikeren og flaskebunnen
      jeg skriver for den som lider i de sterile institusjonene
      jeg skriver et språk for Allen Ginsberg
      han fortjener det
      Allen Ginsberg
      er et språk
      
      Jeg skriver språket for det ville utempererte sinn
      det romantiske oppbrudd gjennom historien
      jeg skriver språket
      en muskel i bevegelse,
      et hjerte
      
      jeg skriver språket
      for den som er alene
      språket for den forlatte
      og språket for realisten
      
      43
    Page 38: |
      som oppfatter det som er
      
      og ut over det
      
      Språket
      som er som alt skriver jeg
      med min muskel av sol og natt
      natta er også en sol
      
      Lautréamont skriver jeg inn i dette forordet til framtidas bok
      og skriver mine memoarer med blindeskrift
      sånn at alle kan se mørket
      
      jeg skriver
      Sokrates
      spør: hva er en god gjerning
      de gode gjerninger gjøres i det skjulte
      
      Jeg skriver språket om å åpne
      det samme som å falle
      åpen bevissthet
      åpen død
      
      jeg skriver sangen og forvandling i alt som lever
      jeg skriver
      
      44
    Page 39: |
      takknemlighet om morgenen og sorg i april
      jeg skriver
      åpne
      for det som er av alt
      
      Jeg skriver språket om å bli sett
      av sin mor sin far sin bror sin neste
      å bli til i det å bli sett
      skriver jeg
      for vi er synlige i vår ensomhet
      vi er synlige og elsket
      i vår felles ensomhet
      
      Jeg skriver språket om det synlige
      
      Jeg skriver
      når himmelen revner
      hvor er du
      langs ødslige veier?
      over boulevarder og het asfalt?
      eller under en snøtung gran?
      jeg skriver
      når himmelen revner kan ingenting skjules
      da vil alt oppstå
      og forgå
      
      45
    Page 40: |
      Jeg skriver
      en dreiebok for Roy Andersson
      du levande du salme
      jeg skriver
      
      duen på en grein
      som betrakter verden
      fra et maleri av Brüghel
      
      Jeg skriver den endelige bibliografien til Pessoaas heteronymer
      jeg skriver en rapport til kongen av Albania
      jeg skriver vår tids angst for alvor på en løpeseddel
      en tidsskulptur skriver jeg
      tredimensjonalt skriver jeg
      25 bilder i sekundet skriver jeg
      av grått og stille liv
      de siste levendes liv
      skriver jeg
      
      Jeg skriver språket
      som snø i lufta
      som
      snøens vertikale mening i lufta
      hvit bevegelse i hvirvlende hvitt
      et enormt bål spraker og knitrer inne i den fallende snøen
      
      46
    Page 41: |
      snø ned
      skriver jeg
      til jordens fred
      til krig og aske
      
      snø
      som
      snø
      som
      
      snø
      skriver jeg
      
      Jeg skriver språket for stemmen
      talespråket
      latterens fenomenologi
      jakten på meningen i den grafiske seremonien
      ortografien og dialektene og gravitasjonen
      i språket
      jeg skriver språket
      jeg skriver det myke og sårbare i stemmen til min datter
      jeg skriver det jeg hører
      jeg skriver
      språket
      slik det blir fortalt
      
      47
    Page 42: |
      Jeg skriver språket om å reise seg
      reise seg fra stolen
      bort fra bordet
      mot nord
      
      gå mot nord
      språk for nord
      språk for nord og ned
      jeg skriver språket
      om å reise seg
      bestemme seg
      om å reise seg en gang for alle
      
      Språket om å gå skriver jeg
      skritt for skritt
      skriver jeg språket
      ord for ord
      fra det stikkende ordbuskaset skriver jeg
      en overgrodd skogsti
      går vill
      de forviste setningene
      
      48
    Page 43: |
      Jeg skriver språket for dørene som åpner seg
      velkomsten i dørene som åpner seg
      for tillitsfullhet i de åpne dørene
      
      åpne for den fremmede
      
      som kommer kveldstid med sine kattetegninger stumme bror
      jeg skriver språket
      naboens lånekopp
      jeg skriver språket for dørene som åpner seg
      
      Jeg skriver språket for partiklene
      overalt på en gang
      på samme tid
      som i denne boka
      
      Jeg skriver språket
      opp- og nedkvarkene
      atomets ugjennomtrengelige arkiver
      skriver jeg
      grunnstoffene skriver jeg som forgiftet
      med bly
      skriver jeg språket
      
      49
    Page 44: |
      skriver solsystemet
      en periferi i Melkeveien
      en periferi
      skriver jeg
      med galaktisk tålmodighet
      skriver palmene i Grenada
      plantenes bevissthet og kamelenons kamuflasje
      og
      Swedenborgs visjon om det hinsidige
      skriver jeg
      korresponderende ånd og materie
      skriver jeg
      Swedenborgs universelle instrument skriver jeg
      
      Ohm
      skriver jeg
      
      Ohm
      
      Jeg skriver språket
      sjelen er av materien
      jeg skriver språket
      i korrespondansce med det aller minste
      det synlige stoffet og det usynlige
      for det som er i himmelen
      
      50
    Page 45: |
      det er i mennesket
      skriver jeg
      
      språket for antiteologi og -filosofi
      er det jeg skriver
      
      Språket for blekkspruten
      språket for alle hav alle havdyp
      Golfstrømmen skriver jeg
      talebobler
      skriver blekksprutens øye og fiskestimene i neon
      skriver svovel og usynlig lys
      
      skriver selvlysende fluorisert undervannsspråk
      skriver edderkoppens nett
      edderkoppens spiral
      edderkoppens bytte skriver jeg
      
      og språk for hånden som griper et fallende eple
      og språk for maskinene som vil tenke
      Gud i maskinen
      skriver jeg
      
      51
    Page 46: |
      Jeg skriver språket
      kniv plog artefaktene, skriver jeg
      animismen i folketroen
      ånden i steinen og nøkken i vannet
      og religionenes språk om gudene og skjebnens lys i alt
      skriver jeg
      og kraften i det tilsynelatende ubetydelige
      det tilsynelatende
      
      skriver jeg
      
      Jeg skriver språket for opphør
      opphør av skillet mellom døde og levende
      språket om det umuliges lover
      
      det ukorrekte språket
      skriver jeg vertikalt
      det fordømte
      skriver jeg horisontalt
      med spytt blod
      hengende opp ned
      skriver jeg dette språket
      
      52
    Page 47: |
      Jeg skriver
      skapelsen mennesket og Messias
      skriver Henrik Wergeland
      med versaler skriver jeg: HENRIK WERGELAND
      en gang til
      høyt og tydelig utsier jeg navnet:
      Henrik Wergeland
      født 18. juni 1808 i Kristiansand
      skriver
      
      stjernestøv pipetobakk sjømannssanger vertshus
      pennesplitt og blekk
      øl brennevin
      Stella
      Hasselnøtter
      hes hoste
      inn i det kosmologiske diktet
      
      skriver
      tvillingstjerne
      poet og revolusjonær
      Henrik Wergeland inn i framtida
      
      53
    Page 48: |
      Jeg skriver språket
      skriver alene
      det langsomme
      
      Jeg skriver språket
      utvetydig enfoldig
      språket innerst i verdensspråket
      som har forplantet seg i meg
      som har rot i meg, som er tre, som er greiner i meg
      som folder seg ut i verdensrommet
      skriver jeg
      
      Jeg skriver språket
      hemmelighetstilstanden
      det gylne
      sni
      tt
      
      Inger Christensen
      
      persille
      og terningens sjutall
      skriver jeg
      skriver ensomme substantiver og gir dem aktive verb i gave
      slik at de kan leve fredelig side ved side
      
      54
    Page 49: |
      i et fossefall av mentale bilder skriver jeg
      duene dagene diktene
      skriver:
      Gud er en kule
      
      Jeg skriver språket, fram i lyset,
      tydelig
      i et gammelt hus
      under månen
      piletreet
      
      Lunatic
      ekstase
      solas hjerne skriver jeg
      skriver det patriarkalsk med hammer og sigd
      skriver det matriarkalsk med negler og blod
      endorfinene kokainen erotikken
      
      skriver fuglens øye og ekstansens
      taketak taketakk taketakk
      
      Jeg skriver autodidakt og utenfor alt
      barnespråk
      som alfabetiserer seg fram til verdens skapelse
      
      55
    Page 50: |
      lyden A
      ikonet B
      
      konsonantene skriver jeg for mitt ve og vel
      de nevrotiske vokalene a, e, i, o, u, y, æ, ø, å
      verb er mørtel
      preposisjonene metafysikk
      substantivene bygningsverk
      
      Gud og mennesket
      
      Konsensus skriver jeg
      feber fantasi familie
      skriver språket skriver skriver
      skriver språket
      
      Jeg skriver:
      Strai, ei bygd i en dalbunn
      mellom tusen millioner år gamle fjellkjeder
      Skråstadheia med granitt gneis skifer marmor lavarester
      og Otra med isvann fra Setesdalsheiene
      hengebroa og gytende laks virvlende understrøm
      virvel og ryggmarg
      skriver jeg
      
      56
    Page 51: |
      Riksvei 9, skriver jeg
      Evje, Valle, Haukeli
      skriver jeg
      munnharpe og sølvsmed
      spelemannens felebue
      skriver jeg for fanden og hans mangfoldige slekt
      
      ved sørspissen av Norge skriver jeg
      Skagerrak og Nordsjøen
      seks kilometer nord for Kristiansand
      
      skriver jeg språket
      
      Språket for nærbutikken skriver jeg
      infrastrukturen i butikkhyllene varesortimentet
      vaniljestenger Mariekjeks rugmel
      økologisk lettmelk brunost i skiver
      
      og Edvard i kassa skriver jeg
      den krasse lyden av handlevognene når de settes på plass
      avisstativet med Torridalsposten skriver jeg
      og oppslagstavla for kjøp og salg og konsertplakater
      Johnny «Guitar» Augland på Ose turistheim
      skriver jeg
      
      57
    Page 52: |
      flaskeautomaten
      skriver jeg
      
      for han som fikser flaskeautomaten
      
      Jeg skriver Arne på knausen i Krigen
      hans traktor Ford 4000 årsmodell 1971
      med raslende kjettinger sorte hjul
      brøyter nysnø bort fra gårdsplassen
      skriver jeg i desember
      snøfonner
      skriver jeg
      
      som sovende dyr med gråsotet pels av is
      smelter i mars eller april seinest i mai
      
      et språk for nabo skriver jeg
      og et språk for kvinnene på omsorgssenteret
      kvinnene som vinker til meg med knekk i skrøpelige håndledd
      
      i fotside kåper og solide sko med ispigler
      
      med rullatorer i regnet over vannpytter og strøgrus
      skriver jeg
      de gamles verdighet inn i språket
      
      58
    Page 53: |
      Jeg skriver språket for bekken ved transformatorstasjonen
      det rustne røret i bekken og trestokken som har lagt seg på tvers
      Fiskevannsbekken Lillebekk og Kaldvannsbekken
      som møtes i Straisbekken
      
      skriver jeg
      og isens språk som har formet dalen
      gjennom årenes ortografiske språk
      
      Jeg skriver språket for lungenes fibre
      hjertets vev luftrørets flimmerhår
      leggmuskelens samtale med hjertet
      skriver ribbeina og skjelettets reisning
      skriver organenes språk i sult og metthet
      skriver den krumbøyde
      ballerina
      
      Qi
      skriver
      Qi
      skriver bevegelse skriver medisin
      baklengs opp en bakke
      skriver jeg
      
      59
    Page 54: |
      skriver
      Polarsirkelen
      skriver
      imperiers endelikt og endringene på verdens kartografi
      skriver linjal skriver ørken
      skriver blodårene og musklene
      et nyfødt menneske
      skriver jeg
      
      Skriver stillhet
      all bevegelses mor
      jeg skriver stillhet
      alle bevegelsers mor
      
      Jeg skriver språkets sirkulasjon i organene
      lent mot et tre skriver jeg
      elvas krumninger og nervecellenes lyn
      åndedrett
      yin yang
      jeg skriver
      flammens blafrende skygge i en hule
      
      Jeg skriver språket
      som frosset drøm er verden
      en påfugl slår ut sin fjærprakt en furu faller i skogen
      
      60
    Page 55: |
      skriver
      ettermiddagssolas oransje over åskammen
      
      skriver begrepet:
      bevissthet
      
      Jeg skriver:
      Buddha
      skrives ikke
      Buddha språket
      Buddha skrives ikke
      
      jeg skriver med begge hender:
      alt brenner
      
      jeg skriver:
      lyden av én hånd som klapper
      jeg skriver handlingers konsekvens på åtte språk
      skriver
      livshjulet
      
      Skriver hastigheten i ett ord: skyld
      skriver to ord: elsker deg
      tankens lys
      fra ham til henne
      
      61
    Page 56: |
      skriver universene
      skriver språket som begrenser universene
      
      skriver: materien
      skriver: anti-materien
      
      Skriver bevissthetens lover med flytende glass
      skriver tegn og virkelighet
      skriver ti bud på en steintavle
      skriver du
      skriver ubevisst ti bevisstheter
      skriver:
      det som er
      kan ikke skrives
      
      forgjeves skriver jeg språket
      
      Skriver livet etter døden
      gjennomsiktigheten
      dødsbevisstheten
      skriver
      det siste sukk
      sovende
      skriver jeg språket
      
      62
    Page 57: |
      Jeg skriver språket
      i den absolutte tilfeldighets dynamikk
      
      skriver hokus pokus abrakadabra
      en disputas til akademia
      
      det språkløse universitetet skriver jeg
      det hellige
      det som bringer lykke
      skriver jeg
      
      og det profane skriver jeg
      det språkløse blikket skriver jeg
      angst og beven skriver jeg
      
      Skriver: hundre år og dråper på ei grein
      skriver:
      tirsdag februar 2015
      språkets temperatur: 37 grader C
      skriver
      kniv og gaffel en fettet tallerken
      ansiktet i kaffegrut framstår som moderne
      skriver, klokken 13.08
      
      63
    Page 58: |
      tilfeldighetenes dynamikk
      i det som er det virkelig virkelige
      det som er absolutt tilfeldig
      skriver jeg
      skriver:
      
      Gud ser alt
      
      Jeg skriver språket for henne jeg elsket og forlot
      for henne jeg elsket og som gikk
      for han som døde for egen hånd
      og han som overlevde alt
      
      Språket for det usagte skriver jeg
      mumlende
      
      skriver det glemte navnet inn i en notisbok
      for å huske det som er glemt og gjemt
      skriver jeg
      språket for det glemte skriver jeg
      
      Jeg skriver elv fjell regn
      jeg skriver språket inn i landskapet slik landskapet skriver språket
      kjemikaliene som forgifter landskapet skriver jeg
      språkforvirring i naturen skriver jeg
      
      64
    Page 59: |
      sort kull og giftens lumske språk
      skriver jeg
      kjemiens innadvendte språk skriver jeg
      
      periodesystemets idé skriver jeg
      nedbrytning og økosystemet
      sammenheng
      skriver jeg
      
      Jeg skriver språket i hvitt
      for sort og omvendt språk er skrevet
      i hemmelige avtaler i internasjonale rapporter
      sorte ord gitt av globale forretningsimperiers rådgivere
      sort messe, skriver jeg
      
      sort som olje skriver jeg
      neonskrift i stjerneløs natt over byene
      natta for tusen års mørke
      de usynlige stjernergalaksenes supersymmetriske språk
      mot mine øyne
      skriver jeg
      
      sort jord sort sol
      skrive sort sol
      skrive
      
      65
    Page 60: |
      to ord
      for det øde landskapet
      
      Jeg skriver språket for motgiften
      meitemarkens mørke liv
      sneglens våte slim og maurens sure lukt
      språket for nedbrytningen skriver jeg
      
      Jeg skriver språk for hotellrom i Oslo Stockholm Bodø og Reykjavik
      med røygrå gardiner harde vinduer mot sjakter og ventilasjonsrør i aluminium
      jeg skriver med blå penn i en sort Moleskine
      abstrakt industriell grafikk
      tv-skjermens malplasserthet skriver jeg
      golvvarmen og mine fuktige sko skriver jeg
      språket for uidentifiserbare lyder
      
      monotone eller plutselige
      menneskelige eller umenneskelige
      gjennom tynne vegger skriver jeg
      
      og
      hvite puter skriver jeg
      nærværet av ingen i den oppredde dobbeltsenga
      skriver
      hard natt og to løssalgsaviser
      
      66
    Page 61: |
      og avreisen skriver jeg
      nedturen i heisen
      Stoppknappen skriver jeg
      Nødutgang skriver jeg
      
      Jeg skriver språket for i dag
      ei glo i aska
      skriver jeg
      glødende skriver jeg
      for flammen i morgen
      for flammen i morgen
      skriver jeg et bål
      
      Jeg skriver
      sansenes nådegaver
      boblene i akvariet
      paprika på kjøkkenbenken
      
      tordenbrak som ruller
      stormen i hodet
      utenfor hodet
      jeg skriver
      tungen spyttet smak av salt
      kysset skriver jeg
      
      67
    Page 62: |
      Vennskapet og reisefølget skriver jeg
      på en benk utenfor hotel Milton, Napoli
      vemodet og vemodets saktmodige språk skriver jeg
      i fukten på togvinduet Hamburg sentralbanestasjon
      baksetet skriver jeg i Hirtshals havn
      og gleden gleden
      ved å våkne, skriver jeg
      i Oldemors hus
      
      Jeg skriver språket for byen under jorden
      med den døgnville byens tempo skriver jeg språket
      energien i byen konsumet utvekslingen av penger varer kjønn identiteter
      metrostasjoner og varm luft fra tunnellene skriver jeg
      infrastrukturens logikk i alle retninger
      utkantshum urbane okkupanter
      skyskrapere blikkskur taubaner
      trafikkens kakofoni
      
      skriver jeg
      skriver byen som en organisme
      fluer som svermer over kjøtt på et marked
      åtselsfugler over lik
      en makrellstim inn fjorden
      skriver jeg
      
      68
    Page 63: |
      
    Page 64: |
      Jeg skriver språket
      jeg skriver språket
      
      fem kontinenter femti millionbyer
      sju milliarder menneskers språkturbulens
      
      skriver
      den vanvittige nattas hastighet
      
      Jeg skriver språket
      som en siste nødvendighet
      jeg skriver språket
      
      Å lytte er å skrive
      å skrive er å huske
      å huske er å vite
      
      jeg skriver
      en blå fugl,
      skriver
      
      fuglen
      letter
      
      70
    Page 65: |
      Jeg skriver språket
      en kveldshimmels rosa
      ruiner så langt øyet kan se
      med spiker mot en mur skriver jeg: død over døden
      
      i krigsbulletiner skriver jeg:
      hvorfor bombes ikke de rikes boligstrøk eller presidentpalasset
      eller generalstabsbunkeren
      
      men de fattiges boligkvarter midtvinters bombes
      jevnnlig presist og ødeleggende
      
      hvorfor spør ingen hvor alle våpen kommer fra
      
      hvem produserer og selger hvem kjøper hvordan transporteres det
      hvem ordner ammunisjon kapital
      
      hvem gir språk til mellommenn i dunkle transaksjoner
      hvilke statsmakter hvilke aksjeeiere hvilke profitører hvilken Wall Street
      fører våpnene inn i krigen
      
      og hvem beskytter deres posisjoner
      
      Jeg skriver krigen
      en sigaretts tid skriver jeg
      
      71
    Page 66: |
      gerilja
      fengslede barn
      jeg skriver
      
      gatesmugene kloakken moskeen kafeen
      støvet og kulden og flyalarmen fra takene
      
      jeg skriver:
      en hodeløs kvinne mellom murbrokker
      skuddserier ved daggry og tomme patroner som klirrer nedover en trapp
      trappen i religionskrigen borgerkrigen atomkrigen grensekrigen verdenskrigen
      
      krigen
      trappen
      terror
      
      for en vakker kriger i språket
      
      jeg skriver
      den endeløse historien: krigen
      
      Jeg skriver språket
      skriver: almue Ask aske
      skriver: garn gate
      skriver: uventet gjest
      skriver: sot spade skriver: spinne
      
      72
    Page 67: |
      skriver språket for almuen og språket for Ask og aske
      skriver garn spinnes gater belyses
      skriver mandag tirsdag onsdag
      
      Jeg skriver det imaginære
      et mantra for henne som gjør yoga på en gressplen
      jeg skriver sanskrit hieroglyf
      jeg skriver på lysende skjerm
      virtuelt om dagen analogt om natta
      
      tegnsetter redigerer lytter låser lukker
      setter punktum går til sengs
      
      skriver: uro
      lagres i en minnepinne
      
      Jeg maner fram språk
      skriver skriver laster ned skriver
      jeg skriver: jeg kan ikke finne fred
      
      skriver: jeg har funnet fred
      skriver språket for fornedrelsen ydmykelsen
      skriver språket for forelskelse
      et hoppetau et skur
      skriver døtre
      
      73
    Page 68: |
      tre døtre inn i tiden
      skriver tilgivelse skriver hengivelse
      skriver hendene brystet skuldrene
      skriver låret og håret
      
      skriver lyset
      skriver
      
      lys inn i lys
      
      Jeg skriver barmhjertighetens ikon
      med kjerubiske bokstaver skriver jeg:
      
      Andrej Rublov
      madonna
      nordisk blått
      oker og blodrødt skriver jeg
      astrallegeme
      
      sju kårder i brystet
      skriver jeg
      
      Jeg skriver rhizom i uberegnelig heterogenitet
      skriver som trostene på en ledning sommerkvelds bytter plass
      hit snart dit
      
      74
    Page 69: |
      alt etter som
      eller
      i en orden jeg ikke forstår
      
      Jeg skriver språket
      isvind fra nord vinterens mørke trær
      
      gata så ensom
      
      bussholdeplassen tom og ventende
      
      de som krysser gata over gangstripene
      så få
      
      hvorfor?
      
      jeg skriver den som leser dette
      
      Jeg skriver:
      det onde påtennes i et rom ikke langt herifra
      mellom to eller tre konspireres det ondt
      
      en løgn forvandles til enighet
      spres til mer enn tre
      
      75
    Page 70: |
      jeg skriver
      godtroende naivt
      om det gode og det onde
      jeg skriver
      
      loser underdog og protagonist
      som påtenner bøllene i sprit- og amfetaminrus på torget
      de heiler og høres i rop og flammer
      helt ut til forstadens trivielle kjedsomhet
      
      Jeg skriver Auschwitz jeg skriver konspirasjoner jeg skriver vitnet
      jeg skriver ondskapen i det fargeløse og lukkede rom
      alltid skjult mellom to
      forvaltes ondskapen
      
      Jeg skriver språket på bussen under broa ved veiskillet
      stryker katten med hårene og leser setningen ni ganger
      jeg skriver språket vanner blomster spiser brød
      skriver språket drikker vann skriver språket
      vandrer søvnløs opp og ned
      
      skriver opp og ned trinn for trinn
      skriver sover søvnløs skriver sover skriver
      
      skriver våkner språket skriver
      
      76
    Page 71: |
      skriver språket når jeg ikke tror jeg skriver språket
      
      Jeg skriver potteplantene
        pengetreet i vinduet mot øst
        pasjonsblomsten i vinduet mot vest
      
        den vesle men sterke orkideen i vinduet mot sør og aleoveraen
        i vinduet mot nord
        skriver jeg
        potteplantenes språk er huslig og vannes jevnlig
      
      Jeg skriver klokkeslagene ett for ett
        for meg alene meg ene mennesket på hele jorden
        så er klokkeslaget borte
        bare gjenklang og minne
        jeg skriver
        en parlør
        en fremmedordbok og et leksikon
      
        en huskelapp: kål poteter melk
      
      Jeg skriver nattoget
        bort
        i lang etterklang
      
      77
    Page 72: |
      kanskje forbi en annen søvnløs i et annet hus en annen bygd
      for ingen mennesker sover i natt
      skriver jeg
      
      jernbanesporene langs åskammen
      tunellen og et dalføre
      
      stille vann
      jeg skriver
      jernhjulene og blafrende elektriske blitzer innover mørke skogen
      inn i det stillestående dyrets øyne
      
      Jeg skriver språket
      svimmel av tankespinn
      jeg skriver språket
      vinn eller forsvinn
      jeg skriver språket
      jeg skriver språket
      med en hånd på rattet
      
      jeg skriver mot ukjent destinasjon
      jeg skriver Europas forsteder fabrikker rasteplasser
      Birmingham Trieste Porto
      jeg skriver bensinstasjon Autobahn jeg skriver
      vindusvisker midtrabatt paranoia
      
      78
    Page 73: |
      jeg skriver forfalne hus i skumring
      jeg skriver
      
      kornmarker atomkraftverk ambulanse med blålys
      jeg skriver
      ungjentene i miniskjørt haiker
      guttungene med dun på haken sniffer
      traileren lastet med metanol
      containeren med flyktninger
      
      Skriver språket
      i indignasjon og harme
      i takknemlighet
      skriver jeg språket
      
      Juli skriver jeg
      mennesker rundt bålet skriver jeg
      myggsvermer mot ansiktene ved bålet skriver jeg
      de bare armene og de lave stemmene
      gnistrende glør mot julis asurblå nattehimmel
      
      skriver
      juli min elskede
      juli mitt barn
      
      79
    Page 74: |
      juli av fløyelsflor
      juli duftende grønn syre
      
      vann mineraler lys
      fotosyntese skriver jeg
      
      juli
      
      skriver jeg til deg
      
      Jeg skriver: flokker av menn i panikk over et torg
      sett høyt ovenifra skriver jeg
      filtersigaretter deles av fire under en trapp
      i hjørnet av en fuktig kjeller hviskende ungdommer
      jeg skriver brennende bildekk
      et gatehjørne en brostein
      presidentens underskrift før han spiller golf
      hvinende drone over havet
      skriver jeg
      
      jeg skriver
      i morgen sitter jeg i fengsel
      
      jeg skriver
      i morgen skal jeg løslates
      
      80
    Page 75: |
      jeg skriver
      det har gått et år
      
      jeg skriver
      det har gått fem år
      jeg skriver
      jeg husker ikke
      jeg skriver
      jeg husker allikevel
      jeg får en pute
      
      jeg skriver
      
      en kopp te
      jeg løslates i morgen klokken fem eller seks
      jeg skriver
      jeg løslates
      til jul
      jeg skriver
      det blir mørkt
      jeg kan ikke lenger se
      
      Jeg skriver språket
      dialogen mellom to over et bord
      
      81
    Page 76: |
      folket og dialogen
      skriver jeg
      
      jeg skriver folket dialogen
      
      jeg skriver:
      dialogen er en båt
      dialogen er to årer
      dialogen krysser store avstander
      jeg skriver dialogens språk
      
      Jeg skriver språket
      om det jeg har kjært og det jeg skal miste
      jeg skriver ord som oppfører seg og danner par
      pardannelser skriver jeg
      metamorfose skriver jeg
      sammenstøt og motsetninger skriver jeg
      montasje og assosiasjon
      skriver jeg
      
      Jeg skriver språket
      29 tegn for lyd
      verdenslyden i uendelige kombinasjoner av uttrykk
      skriver jeg
      
      83
    Page 77: |
      repetitativt jeg jeg jeg jeg jeg jeg jeg
      skriver språk i flammer
      språk og ideologi
      skriver
      kryptiske språkkonsepter lada med hat
      
      Jeg skriver:
      besettelser foregår under høylys dag
      besatt av mennesker skriver jeg
      ord fra andre siden av havet
      ord fra den andre siden av byen
      ord fra det trådløse
      og gågata og kafeene og ord fra det tømte hodet
      skriver jeg
      jeg skriver
      skriver språket
      med ti fingre
      
      Jeg skriver språket
      jeg tror på språkets iboende lysegenskaper
      
      jeg skriver protoplasma
      jeg skriver tankeoverføringer
      
      jeg skriver et konsept for kunstig åndedrett
      
      85
    Page 78: |
      jeg skriver: Gunnar Ekelöf
      «jeg sjunger om det enda som försoner, det enda praktiska, för alla lika»
      
      medisin
      skriver jeg
      
      sirkel sirkel
      
      skriver jeg
      skriver
      det som er sagt og skrevet en gang og for alle:
      
      det er en løgn
      jeg skriver
      det hele er en løgn
                                                                                Ingenting er skjult
      
                                                                 ***
    Page 79: |
      Navn som nevnes i boka:
      
      Homer, gresk forfatter, ca. 800 f.Kr.
      James Joyce, irsk forfatter, 1882–1941
      Snorre, islandsk forfatter, 1178–1241
      Shakespeare, engelsk forfatter, 1564–1616
      Georg Johannesen, norsk forfatter, 1931–2005
      Eldrid Lunden, norsk forfatter, f. 1940
      Velimir Khlebnikov, russisk poet, 1885–1922
      Walt Whitman, amerikansk poet, 1819–1892
      Ellen Einan, norsk poet, 1931–2013
      Stein Mehren, norsk poet, 1935
      Dan Turell, dansk poet, 1946–1993
      Vladimir Majakovskij, russisk poet, 1893–1930
      Giaconti Scelsi, italiensk komponist, 1905–1988
      Matsue Basho, japansk poet, 1644–1694
      Captain Beefheart, amerikansk poet, musiker, 1941–2010
      William Blake, engelsk poet og billedkunstner, 1757–1827
      Allen Ginsberg, amerikansk poet, 1926–1997
      Comte de Lautréamont, fransk/argentinsk poet, 1846–1870
      Fernando Pessoa, portugisisk forfatter, 1888–1935
      Samuel Beckett, irsk forfatter, 1906–1989
      Sokrates, gr. filosof, 470–399 f.Kr.
      Roy Andersson, svensk filmregissør, f. 1943
      Emanuel Swedenborg, svensk forfatter, 1688–1772
      Henrik Wergeland, norsk poet, 1808–1845
      
      87
    Page 80: |
      Inger Christensen, dansk poet, 1935–2009
      Andrej Rublov, russisk ikonmaler, 1360–1430
      Gunnar Ekelöf, svensk poet, 1907–1968
      
      ***
    Page 81: |
      Tidligere utgitt:
      
      Offerfesten, dikt og tekster, Tiden Norsk Forlag, 1980
      Jeg tenker, lik en pike som tar sin kjole av, dikt og tekster, Tiden Norsk Forlag, 1982
      Hymner & hypnoser, dikt, Tiden Norsk Forlag, 1985
      Ennå allerede, et dikt for to stemmer, Tiden Norsk Forlag, 1987
      Nå er alle steder, dikt, Tiden Norsk Forlag, 1989
      Kjærligheten er som døden alltid levende, dikt, Tiden Norsk Forlag, 1990
      Vækst, et dikt, tegninger Frans Jacobi, Borgen forlag, 1990
      Den sovende, dikt, Tiden Norsk Forlag, 1994
      DU, dikt i utvalg 1980–1995, v/ Johan Grip, m/etterord av Henning Hagerup,
      Tiden Norsk Forlag, Den norske Lyrikklubben, 1996
      Den amerikanske turisten, 21 historier, Tiden Norsk Forlag, 1997
      Fundament for dannelse av kaos, dikt, Tiden Norsk Forlag, 2000
      Logg, et dikt, m/CD, Kong Klang, Tiden Norsk Forlag, 2002
      Kvitekråkas song m/CD, Kong Klang, dikt og songar, Tiden Norsk Forlag, 2005
      TDZ Samling, Publiserte & upubliserte dikt & tekster 1979–2006, Tiden Norsk Forlag,
      2006
      Ti titler, ti samlinger 1980–2005, Tiden Norsk Forlag, 2008
      Weisskräje sein Lied – Wittreihs Leed, Gutleut verlag, Frankfurt am Main & Weimar, 2009
      Solvbåt og stjernevind, Den nye barnedikthoka, bidrag, Mangschou forlag, 2011
      Jeg fant, jeg fant, dikt for barn, antologi, Gyldendal, 2011
      Bella Blu. Håndbok for verdensrommet, poesi, Cappelen Damm, 2012, pocket 2013
      Solen sukker i min sko, noveller, Cappelen Damm, 2014
      
      89
    Page 82: |
      Gjendiktninger:
      Laura (Riding) Jackson: Tid for helvete, dikt i utvalg, Tiden Norsk Forlag, 2004
      Leonard Cohen: Lengselens bok, bidrag, Tiden Norsk Forlag, 2006
      
      Musikk:
      ismbe.bandcamp.com